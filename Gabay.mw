Gabaygu waa maanso ama qayb ka mid ah suugaanta af soomaliga. umada soomalidu waa umad aad ugu dheeraysa gabayga waayo waayadii hore umada soomalidu malahayn madadaalo kale oo aan ahayn gabayga sidaa daraadeed waxa ay taasi kaliftay in gabaygu ahaado madadaalada kaliya ee ay haysteen soomalidu sidaa daraadeed ay aad ugu dheerayeen. Gabayga soomaligu waxa uu aad u ifbaxay qarniyadii todoba iyo tobnaad ilaa kii bilawgii qarnigii labaatanaad oo ay soo ifbaxeen abwaano aad caan ugu noqday taariikhda soomaliga sida raage ugaas,ugaas nuur iyo sayid maxamed cabdile xasan oo aan ku tilmaami karno sadexdan abwaanba kuwa sababay horumarka balaadhan ee uu helay gabayga soomaligu qarniyadaasi.

== noocyada gabayga ==
noocyada gabayadu afsoomaligu waa uu farabadanyahay waxana ka mid ah geeraarka, guurawga, maansada, saarka, shiribka, buraanburka iyo [[gabayga caadiga]] kuwaas dhaamaantoodna waxa ay ku kala duwanyihiin noocyada qaafiyada iyo tirada shaqalada ku jira tuduca.
    *
      Xuseenow cadaabkii ma tage, caaqil baad tahaye
    *
      Cindigaad u roon tahay sidii, caano saafi ahe
    *
      Codka iyo afkaartaada waan, ka cokanaadaaye
    *
       
    *
      Cimrigiisu raagyow libaax, coof leh baad tahaye
    *
      Cunto iyo waxsiin kuguma rabo, caaddilkay qaba’e
    *
      Sidaad cadowga uga aarsataan, kugu ciseeyaaye
    *
       
    *
      Dumar ubadka caascaasa oo, ceebalaa jira’e
    *
      Cubtan hooyadaa baa ahayd, aan cayaar barane
    *
      Canbarkii adeerkay dhaloo, caan ah baa tahaye
    *
       
    *
      Cabbanaanta kaa muuqatiyo, caajis la’idaada
    *
      Casar iyo dharaar dhiilladaad, la cartanlanaysid
    *
      Caaqibo ninkii lihiba wuu, ku cibro qaataaye
    *
       
    *
      Waxay kugu canbaaraynayaan, waa ca’ aan jirine
    *
      Adigoo custiin iyo gargaar, ugu ciraabaaya
    *
      Citiqaadka xumi waa waxay, kugu colaadsheene
    *
       
    *
      Hayeeshee cibaarada adduun, haw ciyoon dudine
    *
      Rasuulkiiba qaar caasiyoo, caaradaa jiraye
    *
      Walaalow kelyaha ciirso waa, caynkii oo kale’e
    *
       
    *
      Cudud kula dhaqaaqdiyo Allaa, ciidan kuu fidinine
    *
      Anna caafimaad talo qabtaan, ku callimayaaye
    *
      Culuumtayda maqal waa mid aad, ka cabbi doontaaye
    *
       
    *
      Walaalow carriga baaba’iyo, cawska gubanaaya
    *
      Carruuraha barooranahayoo, adiga kuu ciiqle
    *
      Jeer cirirku naafaha beddelo, caato haw noqone
    *
       
    *
      Ragga lagu camiiqtoobey baa, kuu cashiira ahe
    *
      Qabuuraha cusayb ahi waa, curaddadeenniiye
    *
      Waalaalow waxay ciirsadaan, cuurka aan nahaye
    *
       
    *
      Walaalow inaan caawinnaan, kaa codsanayaaye
    *
      Waalaalow sabcaallo cusub baan, ku cirfin doonnaaye
    *
      Walaalow tub ciirsila’ ah oo, caaddan baad mariye
    *
       
    *
      Walaalow cirbaha kabaha karo, calafi waa liide
    *
      Walaalow cagaag baa jiree, suumanka u ceeji
    *
      Walaalow curuuqdiyo lafaha, caabbi waa socode
    *
       
    *
      Walaalow ciddii aakhiraa, kuu calaacaline
    *
      Cukur qayladiisaa dhegaha, laga cufaystaaye
    *
      Cali Shira-Farey baa godkii, ciidamow ka lehe
    *
       
    *
      Cabdullaahi Shiikh baa qabriga, nooga soo cabane
    *
      Elji ciririqdiisaan nafluhu, ka carwasaadayne
    *
      Cabdulqaaddir cirid meel ah bay, cagaf ku aaseene
    *
       
    *
      Walaalow cirradii Baajacoor, ceeskii laga qaadye
    *
      Hadday jeer cimaamad u lahayd, Celi ka tuuryeeye
    *
      Gablan buu wuxuu la cuskugaa, cimilkii Gaafow’e
    *
       
    *
      Afartii timaha cawlanayd, caawa waa labo’e
    *
      Caalwaaga haystuu faraha, ku ciddijiidaaye
    *
      Walaalow cidluu yuururaa, camal daraaddiise
    *
       
    *
      Curdankii Surweelle u kacay, kala ciniineene
    *
      Nimankuu rag kaga caalladnaa, way carbariyeene
    *
      Walaalow caq baa laysay iyo, caaraddhuub Seda’e
    *
       
    *
      Abbow Cali-Qod bay ku caddileen, caraqii Doolloode
    *
      Cirifyada Wardheer bay ilmadu, camanka qoysaaye
    *
      Waakaa sidii cawl la ganay, caalyo geyla lehe
    *
       
    *
      Asagoo cimri ah buu baroor, la cifanayaaye
    *
      Cusri bayna haystee sidaas, kuma canaadneene
    *
      Innagaa cawaan ahe hohey! codasho noo keenye
    *
       
    *
      Camalkulule wiilkii caddaa, Caanonuug dhimaye
    *
      Cabdi Jaamac bay kula hareen, ceeri bana weyne
    *
      Carowgii la dhigay Jaamac-Nayl, carunkii baa yaale
    *
       
    *
      Cawil jeenyihiisii ninkii, caarifaa garanane
    *
      Cooddida jirkiisii lahaa, caalle loo legedye
    *
      Kubab ceenadlow iilkii buu, ikana caayaaye
    *
       
    *
      Hurrow ina Cabbaas bay wadnaha, kaga cidaadeene
    *
      Carriskuu ku go’ay buu tukuhu, weli ka cayshaaye
    *
      Geesigii caadaawuhu necbaa, Daahir-Low cuna’e
    *
       
    *
      Cismaan Cabdi Cismaan iyo walaal, Caabbi baan tebaye
    *
      Canbaluug la moodyow Sujuu, waa cadkay maqane
    *
      Walaalow Curtii Cali-Yarey, kaga cuq siiyeen
    *
       
    *
      Cali Baaryareen jiifiyeen, Cagi raqdiisiiye
    *
      Xassankii cabbaaryaha lahaa, cidi ma raacdayne
    *
      Dhamuukey ku ciirsheen rasaas, dheeh casuura lehe
    *
      Casow Maxamedow ina Saciid, mililki ceegaagye
    *
      Caqli suubbanow Muuse wow, camal guhaadoone
    *
      Cimil Cali siday ula hareen, ciide reer Dalale
    *
       
    *
      Curguggii Goldogob baa’ba’aan, kuu caddadayee
    *
      Cosob bay ahaayeen dhammaan, keenay caarado’e
    *
      Cishiriin jir buu wada ahaa, ciidankii go’aye
    *
       
    *
      Cardintii horeetey iskuul, ku cilmi qaateene
    *
      Casharkay bareen waalidkood, ma calfan qoonkaase
    *
      Sidii caw la jaray oo kalaa, loo callaal waraye
    *
       
    *
      Saddexda iyo tobankii cirjiir, lagu cardaaduuqye
    *
      Dawacooyin cuucliyo dugaag, lagu cashaysiiye
    *
      Car yaw dhiidhiyaa laga lahaa, ciribtirkoodiiye
    *
       
    *
      Magac kuma caddayn karo raggii, ciidda hoosgalaye
    *
      Cuntubyaa ku lumay goobihii, Yeed ku caanbaxaye
    *
      Galowguba cabaad geeridii, Goroyo-Cawleede
    *
       
    *
      Walaalow cibaarada dhacdoo, layna ku cadaadshey
    *
      Calaan iyo nin liitey la tahay, inaan la coodayne
    *
      Mar uun buu ilaah noo cawilin, culuq ka doorreene
    *
       
    *
      Inkastoon ciriir weyn qabnoo, layna ku caweertay
    *
      Cirshigaa waxaynoogu qoran, guul calaamadane
    *
      Casiis bayna kaalmaynayee, haw cabiidsamine

[[taariikhda gabayga]]


== gabayayaal ==
waxaa tiriyay ismaaciil mire oo ka mid ahaa daraawiish 

*  Kulligood adoomaha rabboow qaybsha kibistiiye
    * Qof kastoo kabtiya ama kalaha ama kur dheer fuula
    * Bad kalluun ku jirra kollay ku tahay amase ama koob shaah ah
    * Ninba kadabkii loo qoray Ilaah wuu la kulansiine
    * Inaan ruuxna soo korodhsanayn kaa ha la ogaado
    *  
    * Ninkase koob nimca ah fuuqsadee kadin irmaan maala
    * In karuurka uu qubo horay kaafka ugu tiille
    * Killigiiba Reer-Hagar anaa kiin ah baa rogaye
    * Kamma Sugulle maankii sidii kuray carruureede
    * Kas xumaa hoddaye naagta way kala fogaayeene
    * Ragow kibirka waa lagu kufaa kaa ha la ogaado
    *  
    * Lixda koos ee Reer Cali-gariye kaw iskaga siiyey
    * Kasi waaye wuxu waa qabaal waadna kabataane
    * Ragow kibirka waa lagu kufaa kaa ha la ogaado
    *  
    * Kaysaha adduun Ina Amaan kuma qarraacnayne
    * Ragbaa keeno gali buu is yidhi waad u koraysaaye
    * Misna kama fileyn mana hadayn kii Israa'ilaye
    * Ragow kibirka waa lagu kufaa kaa ha la ogaado
    *  
    * Af xakame karkabadii u ay iyo kulaylkiiye
    * Ka dambee Calluu yidhi intuu Kaaha guursadaye
    * Isna kaal u tumay weyn intuu kariyey waabeeye
    * Ragow kibirka waa lagu kufaa kaa ha la ogaado
    *  
    * Kalmadduu lahaa Ina Galaydh kohay gadaashiiye
    * Kaarkuba ma joogeen hadduu keeno tuluddiiye
    * Baallacad kalyaha kuma jareen kii uu quudhsadaye
    * Ragow kibirka waa lagu kufaa kaa ha la ogaado
    *  
    * Cartan dhuurta kooraha markuu kor ugu laalaayey
    * Garaad Faarax dhay iyo karuur kala macaanaaye
    * Misna kala khadhaadhaa dhunkaal kulankii goobeede
    * Ragow kibirka waa lagu kufaa kaa ha la ogaado
    *  
    * Adaa dunida kaligaa leh buu Koofil eersadaye
    * Kashiisaba ma galin wiilalbaa keebka kuu qabane
    * Ragow kibirka waa lagu kufaa kaa ha la ogaado
    *  
    * Kaakici wadaadkii dagaal laguna kaalmeeye
    * Kumanyaal laguug duub cad buu keenay Beerdhiga e
    * Waxse kadabkii go'ay maalintuu kaday raggiisiiye
    * Kabaalkiisii baa jabay markuu kariyey Reer Kheyre
    * Ragow kibirka waa lagu kufaa kaa ha la ogaado
    *  
    * Mid kuwaa ka dhigan baan arkoon kibis u laabneyne
    * Inta uu kashbacay oo kibroo kamman wan weyn yeeshay
    * Yuu niman karaamiyo colba leh kiish ka buuxsadaye
    * Kashib dhaha Islaamoow naftii kii ladnaa gadaye
*********************************
Gabay Waxaan Isaga Daayay Oon Goor Isadhaafay
Dibnahayga Maansada Waxaan Daaha Uga Saaray
Waxaan Uga Dangaabsaday Murtida Aan Idin Deeqsiiyo
Danbi Aakhiraan Uga Baqiyo Dabaqa Naarede
Intaan Dunida Joogaan Is Iri Daacad Ku Ahoowe
Maan Ahi Damiin Iyo Kuwan Daa’inkood Barrine
Ninkiise Igu Dirqiyay Haatanaan Dacar Magawsiine
Wiilyahow Daliishii Murtidaad Daba Maraysaaye
In Darenki Kaa Lumay Xiskaan Iga Dahsoonayne
Darbi Aan Dhismayn Baad Is Tiri Daar Ka Dhigo Wayne
Dabin Lagu Khasaaroobay Baad Wali Dumaysaye
Shaxdii Aad Doraad Jeexdayoo Duubi Kari Wayday
Deedama Haday Noqotay Oo La Isku Dagi Wayay
Dacwadii Qalloocnayd Haddaan Dib Uga Faalooddo
Gabay Kuu Damiir Xuma Ahoon Cidina Doonaynin
Gabay Aan Dariiq Iyo Lahayn Dirrito Loo Sheego
Gabay Daalan Oo Dacatay Oon Lagu Dawoobaynin
Hadaad Adigu Doog Kiciye Iyo Doogsi Wacan Mooday
Waa Laga Diqoodaa Tixdii Deelka Ku Xusnayde
Diiwaankaagu Waa Fool Xunyahay Deegta Kuu Surane
Dallo Ma Leh Qiyaamaha Ninkii Diradiraala Ahe
Yaan Laba Docseeg Kaaga Dhicin Dunidda Guudkeeda
Waan Kula Dar-Daarmaye Ma Rabbo Digashadiinaase
Haday Doontu Kula Ciirsantahay Leexday Daqalkeedu
Dalad Looga Boodaa Jirtoo Lagu Dabaashaaye
Hadba Doc Isu Tuur-Tuurku Waa Kaaga Darayaaye
Suxulbaa Idiirmiyo Sadaa Igui Damaashaaday
Addoo Damal Har Wayn Sheegta Iyo Duulka Lagu Faano
Waa Kuu Dagaagnimo Inaad Dood Ku Bixisaaye
Nin Kastoo La Duugoo Warmaha Lagu Dagiigahayo
Ayaga Oo Dagaalami Karo Dunida Qaar Joogo
Runtii Dayradaas Iyo Ma Rabin Duul Yar Baa Nahaye
Afartaas Wax La Isuma Dadee Daacad Ma U Sheegay
Ma Daleeyay Waa Taan Naxwaha Daayay Oo Xiraye
Dabuubtaan Ka Leeyahay Murtida An Idin Deeqsiiyo

Nin Dar-Daran Inuu Dirto Hello Waa Habayn Dumaye
Aayadaa Dar Dhaaf Iyo Intaad Dibad Ku Caayaysid
Nin Daryeelle Ma Ahide Masuul Daw-Daraad Tahaye
Waad Nagu Danbaabtaye Anagu Daahir Baan Nahaye
Addaa Daalinoo Aan Ogayn Diintu Say Tiriye
Dugsigii Naloo Oogay Baa Daaran Waligiise
Hablihii Dib Laga Guursadaa Doorar Noo Dhalaye
Reerkii Daalanaa Baa Ku Dagay Deeqsigii Kacay
Raggan Aad Daraabaysid Baa Darajo Kaa Roone
Daryeel Laawe Daw Aan Furnayn Damagsadoo Roore
Ma Danqade Ninkuu Shalay Dafiray Ficil Ku Dooc-Docshe
Dayn Qabbe Walaalkiis Dulmiye Ceeb La Dulug Leeye
Dayacane Dabqaad Been U Shidde Dumar U Maansoode
Durqun Badane Deelqaaf La Nacay Waana Kama Daaalle
Daw-Dawle Soo Waheday Oo Wax Is Dareensiinin
Darka Kale Dafiicnimada Iyo Dumarka Guunteeye
Danbaaburadu Dagalkay Dhigtiyo Dalbta Waynaatay
Dabinkaa Addaa Dhigay Tolkaa Loogu Dawgalaye
Geedki Dul Iyo Baar Baxoo Dooga Badan Yeeshay
Geedkii Daruuraha Gu’ Iyo Dirirku Maasheeyay
Geedkii Diraac Iyo Ana Araga Doog U Curan Waayay
Dugsigaaga Geedkii Ahaa Darrintu Kuu Tiilay
Geedkii Dugaalkiyo Ahaa Daydka Lagu Seexdo
Adigaa Dilaanshoo U Waray Daalin Iyo Tuuge
Xididkii U Duugnaa Addaa Daayacaas Badaye
Dayaxii Iftiimiyo Adaa Damiyay Nuurkiiye
Adaa Caanihii Daadiyoo Doobigii Rogaye
Adaa Dayrdhalkii Curatay Iyo Daawad Gawracaye
Adaa Daanadaas Dhigay Ku Taal Duudka Maxamuude
Goraygii Cad-Ceedu U Dulyimid Daadshay Ugaxdiisa
Oo Meel Dul Iyo Jeerin Leey Daafta Uga Leexday
Oo Soo Damaadaad Tahaye Ha Isku Kay Dadine
Dayacaad Qabtaah Waa Midaad Daalin Ku Ahayde
Dur-Dur Baad Ka Guurtiyo Dix Iyo Roobkii Oo Da’aye
Dul Abaar Ah Baad Sahansatoon Dirir Ku Hoorayne
Adigoo Daroogaysan Baad Doogsin Roortahaye
Ninkii Ina Adeerkiis Dilloo Waran U Deelaystay
Oo Rabay Dumaal Guursi Iyo Daas U Haridiisa
Hadii Loo Dal-Dalo Waa Kasbaday Dalab Khasaaraade
Danbas Ha Isku Qarin Kii Rashiid Loo Diraad Tahaye!!
Hadaad Dawlad Baa La Iga Dhacay Dad Ugu Yeeraysid
Dal Lagaama Haystee Adaa Ceeb Lasoo Dudaye
Waddaantii Dadaabku U Go’oo Doolo Lala Aaday
Oo Dawliskeedii Lumaad Day-Day Leedahaye
Dalanbaabi Baad Tahay Qalbiga Daamur Kaga Yaalle
Haddii Aan Dabriyo Weerar Culus Dalal Ku Dooyeeyo
Oo Wagardhac Dur-Duuranoo Qaadno Dagalkooda
Daaroodka Yaa Kula Ahaan Daaqad Baa Maqane
Inkastooy Dunuub Kaa Galleen Idin Dubaaqaysa
In Kastoo Dagaal Idin Dhexmaray Daakhil Iyo Guudba
Mareexaanku Duul Kula Dhashiyo Waaba Dariskaaye
Waxaan Diq Iyo Raad Kuu Lahayn Sii Dawarintoodu
Adigay Darxuma Kuu Tahaye Daw Ku Heli Maysid
Afartaas Wax La Isuma Dadee Daacad Ma U Shegay
Ma Daleeyay Waataan Naxwaha Daahay Oo Xiraye
Dabuubtaan Ka Leeyahay Murtida An Idin Deeqsiiyo

Haddaan Maanta Daar Adag Nahoo Darac Qaboow Joogno
Adinkuba Dal Baad Haysateen Maalintaan Dumaye
Markii Duunyadii iyo la Dhacay Dalawadii Geella
Waa Taad Dawlad Iyo Maamulkeed Wadda Dalbayseene
Waa Taad Doorkaad Soo Laabateen Dacar Na Siiseene
Waa Taad Dabay Iyo Disheen Deeqii Noo Kacaye
Sidii Awr Naqiisii Da’oo Dooga Lagu Daayay
Waa Taad Doobta Soo Ridan Jirteen Didisay Uunkiiye
Waa Taad Dhulbahantoo Dudaday Dacal Istaagteene
Waa Taad Dacdii Teendha Ballo Naga Digayseene
Idinkoo Docdiinii Gaboo Daadku Naga Qaaday
Ma Dubaaxisaan Ma Idin Nirri Waa Na Dubatee
Doofaar Missaalkiis Miyaan Idinku Daymoonay
Ma Dayuurad Baan Idin Lahayn Hagari Dayn Weeye
Boogta Daakhilkeedii Bukiyo Nabar Haduu Doogto
In Kastoo Dushaas Laga Dhayoo Daawa Laga Raadsho
Darbad Aan Buskoon Baa Jirtiyo Diif Aan Kaa Harine
Cali Baalle Dibin Daabyaduu Duhur La Soo Dhoofay
Darbadiyo Dhibtii Ceel-Cad Baan Dib U Shalaynaaye
Ninba Doorki Weeyoo Khaliif Diirki Nacasawye
Daaroodba Waa Wadda Dhashoo Kala Dagsiimooye
Majeertena Waa Kala Durkoo Dalagba Meel Aadye
Yaan Cala-Cal Daalkani Ku Badin Ceeb La Dadi Waayay
Xerradii Diq Iyo Hiil Lahoo Waayo Lagu Deegto
Xooluhuba Waa U Diga Rogtaan Meesha Dibadaaye
Hadaad Ciidan Soo Dumankartiin Daaqad Naga Awdda
Daqalkaaga Jiifsaday Aduu Kuu Dalaalyahaye
Daan-Daansi Iyo Eed Rag Kale Ha Ugu Door Xuline
Din Garaadaa Kugu Dhacdiyo Daab Lagu Saaray
Naftaadaa Daryeel Aadmi Kale Ha U Dar-Daar Warine
Afartaas Wax La Isuma Dadee Daacad Ma U Sheegay
Ma Daleeyay Waa Taan Naxwaha Daahay Oo Xirraye
Dabuubtaan Ka Leeyahay Murtida Aan Idin Deeqsiyo

Hadalkaygu Diig-Diigsi Iyo Ma Ahan Deel Qaafe
Dar-Daar Warrin Ma Yeelnaan Ku Iri Roobku Waa Di’ine
Marreexaan Dawaaf Baan Ku Irri Daqarna Gaarsiiye
Damaashaadka Reer Yurub Kolki Dibada Loo Saaray?
Dumar Looma Haystee Rag Baa Loo Diyaarsadaye
Dubayaal Haday Kugu Dhacen Lagugu Daaduunshay
Dudun & Dameer Joog Haday Wagardhac Daaqayso
Deegaantii Mudug Tiil Haddaan Geella Lagu Daajin
Reer Dalal Ugaas Iyo Haduu Doobi Celi Yeeshay
Inaad Damallo Oogtaan Raboo Lagugu Danshoone
Ka Dabaakhtamaan Idin Lahaa Dirirta Qaarkede
Dad Kalood Is Haysaan Ma Jirro Dir & Daaroodde
Degmo Yaroo Mareexaan Ah Baad Maanta Dirirteene
Haddaydaan Dirin-Diirtii Ahayn Doogu Ka Idlaaday
Idinkaa Dad Iyo Maal Ka Badan Diini Iyo Qoyse
Durba Soo Catawgiinu Waa Xaajo Doqomeede
Dulqaad Iyo Ninkii Samir Leh Baa Lala Dadaalaaye
Aqalkiina Dumay Oo Ninkii Dadi Lahaa Seexday
Dhiigiina Daadanahayoo Diiqalyada Moodid
Deegaankiina Maqan Oo Rag Kale Wali Ku Daaqahayo
Runtii Waad Ka Diimoontihiin Dayina Maysaane
Duulaanka Aan Caabudwaaq Duhurna Gaaraynine
Oo Cadawga Laga Soo Dadboo Mudug U Doolaalay
Oo Daassaskii Gubahayiyo Dagalka Reerkiina
Danta Looga Jeedaa Aniga Iima Daadagine
Nimanyahow Dabeecada Xunoo Qaarba Dacal Aday
Duddo Kuma Heshiisaan Intaad Daris Wadaagtaane
Dirhankiinuba Waa Lacag Hadii La Isku Daro Dhawre
Isku Duubnidiinuna Ka Wacan Dabacsanaantaane
Daanyeerka Kama Liisataan Dooxyadaa Shidane
Duray Aan Buskoon Baad Qabtaan Duq Iyo Wayelle
Kala Daadsanaan Nacasnimaad Dibad La Jiiftaane
Waxaad Kaga Daliil Qaadataan Kuu Diiwaan Galine
Ayadoo Daroor Dhiigu Yahay Mudug Dulleedkeeda
Ayadoo Ragii Diir U Xigay Sadde Ku Daanshooday
Waa Kaa Cali Salebaan Dug Yiri Deexdi Bariyeede
Waa Kuwaas Durbaan Tumanayoon Ficilku Daarayne
Adigaa Ka Soo Daqaqamoo Diiq Sidiis Ciyaye
Waxna Maad Dawaynine Tolkaad Kala Dilaysaaye
Inta Kale Ma Duumay Qabaan Digaytay Reerkiina
Maxay Uga Dacdoodaan Bahdood Dagalka Loo Qaadye
Ciisahaad Inuu Soo Durkiyo Dabac Ka Dhawaysid
Wuxuu Diiranaadaba Haduu Daayay Gacantiisa
Oo Uu Horay Docdiisana U Gabay Diirki Damashoowye
Adigaa Daleeshiyo Fadhiya Dayrka Dhaxantaahe
Waa Kaas Dangiigsaday Cismaan Wadda Dulkoodaase
Duulaan Ka Soo Kicitimoo Duuban Laga Waaye
Ka Dareer Dagaalkaad Waddaan Mana Daneeyaane
Daba Taagta Iyo Adoo Deero La Caweeyay
Dalcad Dheer Adoo Fuulay Oo Hoos U Dagi Waayay
Diihaalka Waa Kugu Arkaa Diirnax Laga Waaye
Cumar Soo Digiigixahayoo Diiran Baan Harrine
Hadday Doolo Cigalayn Jirreen Dulugle Weeyaane
Ayadoo Dawaar Lagu Rogoo Lagu Dul Geeraaray
Dacda Ceel-Cad Bay Yuururaan Dagantidoodiiye
Dibna Uma Taraysaan Inaad Dulayso Mooyaane
Waxba Ha U Dinaahyayn Addaa Daacigaas Badaye
Degmo Kale Ha Joogtiyo Cid Aad Daris Wadaagtaane
Sidii Duul Walaalaa Sinaan Uma Dakaysaane
Idinkaa Is Darbeeyoo Is Cunay Sidii Dugaagiiye
Doogaha Dhexdiinaah Hadaan Daawo Laga Gaarin
Dulli Kama Baxaysaan Wallee Daa’in Abidkine
Hadaad Darajadayada Iyo Dooqayaga Waydid
Duqa Caga Baruur iyo Haddaan Daahir Kula Joogin
Yaa Kuu Dirays Xiran Cidlaad Dagagafaysaaye
Yaa Dalabka Kuu Kabahayiyo Diifta Kugu Taalla
Waad Doorsanteen Bari Hadad Dahab Ahaydeene
Jaajuus Danguur Iyo Adoo Daadufaa Haraye
Nin Danqada Ma Nooloo Xarrago Lagu Duraantaaye
Qalbigaa Darbaal Idin Noqdiyo Dogob Sidiisiiye
Allaylehe Dufowdoo Xarago Dayse Samankaane
Waabaan Dawladnomo Haysanaad Da Isku Segteene
Waxaad Darajo Moodeen Inaad Doc Ula Guurteene
Dal Daloolada Iyo Ceebahaas Meel Walbaba Daadsan
Hadiidnaan Dabarin Wacadalaad Daanyo Noqoteene
Waa Idiin Daciifnimo Waxaad Nagu Duraysaane
Darbi Lagu Hirtaan Kuu Nihiyo Daafac Aan Jabine
Mugdaan Idinka Daadihinay Iyo Doh Iyo Meel Baase
Idin Maanu Dayrine Jinaa Kuu Durbaan Tumaye
Haddad Tahay Abaalkiis Ka Darre Dan Iyo Xeeshaaye
Adigaa Dabuubtiyo La Galin Dabaqa Naareede
Anna Daacadaasaan Ku Helin Diilalyiyo Khayre
Afartaas Wax La Isuma Dadee Daacad Ma U Sheegay
Ma Daleeyay Waa Taan Naxwaha Daahay Oo Xiraye
Dabuubtaan Ka Leyahay Murtida Aan Idin Deeqsiiyo

Haddaad Dalaqyo Noo Haysateen Daafta Lagu Laayay
Ma Duudsiyo Walaakiis Ninkii Dilay Sidiinaase
Dayn Iyo Qisaas Tuu Qabaan Ugu Dadaalnaaye
Diirka Oogadaa Iyo Ragii Jaaha Laga Diiray
Ragii Daabcadii Kaa Jabtiyo Waranka Loo Daabtay
Uu-Uulle Dooxiisi Bay Wali Dangiigaane
Cali-Seed Ma Duugoobin Iyo Dirirki Dheeraaye
Adigoo Sidaas Noo Dagaan Cidi Ku Daymoone
Dag-Dagsiinyo Waa U Layn Karnaa Niman Da’doodaahe
Waxaa Lagu Dabakhayaah Tolnimo Duug Inay Tahaye
Idinkuna Dufowdoo Xumaad Naga Dalbaysaane
Nin La Dilay Hadii Laga Samroo Shalay La Soo Dooxay
Kuwa Dabarka Loo Yeelay Oo Daydka Lagu Gooyay
Oo Waliba Daab Iyo Ul Iyo Dacayna Loo Raacshay
Waxa Laba Dibnaha Loogu Xiray Iima Daadagine
Nimankii Dakanadiina Qabay Kuma Dadaashaane
Kuwii Idin Dubaakheeyay Baad Daaha Galiseene
Ma Dagaal Sokeeyaad Rabtaan Diide Samihiiye
Dulucdiinu Waa Maxay Xumaan Kama Diqootaane
Diro-Diriyo Reer Hebel Miyaan Waana Laga Daalin
Dic-Dicse Geeridisii Hadaad Daana Culus Mooday
In Kastoo Nin Doora Uu Ahaa Uunku Daba Joogay
Diricyaal Ka Badan Baa Dhintoo Duugta Loo Qodaye
Nimankaad Dur-Duris Iyo Dhigteen Harradda Duudeeda
Oo Lagu Dulaaliyo Asagu Wax Isma Doorshaane
Waxba Kama Duwana Wiilshii Haadku Daw-Dabaye
Hadii Ay Danaanadu Runtahay Nama Dulaasheene
Dookhaagu Kuma Siin Kareen Damaca Qaarkiise
Ha Yeeshee Dakano Waa Midaan Daynin Waligeede
Nimankii Darmane Ereg Qaboo Uuska Kaga Daashay
Dagaalkaasi Waa Noo Taxnaa Boqol Diraacoode
Daba Rogoto Waa Tay Qabaeen Daqaro Waa Wayne
Qoraxeey Dil-Dilihii Ku Dhacay Kama Dawoobaane
Darandoori Baa Noo Dhexiyo Dab Iyo Baaruude
Axmed Dabadi Doorkii Ma Furan Faarax Diinigaye
Doqon Howda Daaduuf Ma Lahan Daaduf Iyo Liide
Niman Diirarmaha Qaatay Oo Diilal Yiyo Xoog Leh
Oo Wada Daraawiish Ahoo Duuban Baan Tubane
Daqiiqadana Way Aarsadaan Daa’in Abidkoode
Waxa Doolo Lagu Joogo Waa Diricyadoodaase
Darmaanrtii Bartille Way Ogtahay Deeqda Reer Quruxe
Dumaal Iyo Xarrago Haatanaa Lala Dul Joogaaye
Wiilkuna Dirkiis Waa Yaqaan Duray Awoowgiise
Duntigiisa Waa Garanayaah Diiran Oo Wacane
Waxba Diririg Iyo Sheeko Kale Ha Igu Dow-Dabine
Duufaan Adaa Yuurariyo Diiro Daacsade
Adigaa Daluun Iyo Ku Dhacay Doh Iyo Haadaane
Hadii Deegta Lagu Fuushanyahay Sidii Dameer Muun Ah
Oo Adan Ka Diirayn Inaad Dabacdo Mooyaane
Degma Reer Qalloocana Miyaad Dadab Gal Waydiisan
Miyay Kuu Dabaal Dagin Intay Aqalo Kuu Daahdo
Ma Dad Aad La Xididaad Ka Helin Dunidda Guudkeeda
Ma Dad Aad Laxididaad Ka Helin Dunida Guudkeeda

=='''Salaan carrabey'''==

Halkan waxa aan ku soo ururiyey tixo ka mid ah intii aannu ka heli karayney, maansaddii murtida iyo xigmadda badnayd ee abwaan Salaan Maxamed Maxamuud Xirsi oo [[Salaan-Carrabey]]ku magac dheeraa, oo badhtamaha qarnigii tegey (1943) ku geeriyoodey nawaaxiga gobolka Togdheer, isaga oo da’ ah. Salaan-carrabey wuxuu ahaa hormuudka maansooleyda qarnigii labaatannaad. Wuxuu ahaa horkacayaashii hoggaanka u hayey silsiladdii Guba ee badhtamaha qarnigii galbaday ka curatay degaanno ka mid ah dhulalka Soomaalidu degto. Salaan-carrabey wuxuu safka hore kaga jiray suugaanyahankii tixdoodu mudh-baxday, kuwii ugu murtida iyo xigmadda badnaa, wuxuuna ahaa haldoor tixdiisa si ba’an looga jeclaa degaamada soomaalidu degto oo dhan, aadna loo danayn jirey, laguna dhegey dheegag ka mid ah tixdiisa, oo ay mid yihiin, “Haadaaqsi gabay waaya dheer haansa ma lahayne,Hiirtaanyo godobtaan ku nacay hibashadiisiiye,Hawaala warran mooyee si kale wawga haayiraye” iyo “xubin rag isku waajahay hadday xayga ka caddaato, afku wuxuu la xoog yahay magliga xawda kaa jara”. Salaan-
carrabey wuxu tiriyey suugaan badan o ku saabsan dhex dhexaadin, nabaddayn, baanis iyo difaacid iyo weerar, intaba isugu jirta.  Abwaanku wuxuu ahaa suugaanyahankii ugu horreeyey ee laba col oo is hor fadhiya tix nabaddayn ah ku kala dareeeriyey. 




 


Salaan Maxamed Maxamuud Xirsi (Carrabey) wuxuu ahaa abwaan caan ah oo hibo Ilaahay u siiyey tirinta maansada soomaalida noocyadeeda kala duwan. Wuxuu ahaa nin wakhtigiisii soomaalida ka dhex bilnaa, tixdiisuna ka boqranayd, si darranna loo xiisayn jirey, derejo sarena ku mutaystay oo iska daa dadka caadiga ahe, xitaa maansoolayaashii kale ee la eyniga ahaa ay u qireen derejada uu haysto, karaamo weynna way ugu hayeen. Waxa jira beydad suugaantiisa ku jirta oo ka dib markii ay dadku u hibeeyeen gabyaanimadiisa iyo caanbaxnimadiisa ayuu ku suntay tixiisa meelo ka mid ah. Wuxuuna yidhi: “carradaba nin laga naadiyoo, caan baxaan ahay” beyd kalena wuxuu ahaa “xamdibaaba lay wada naqaaa, xeeb haddaan tago” Waxa isna gabay ka marshey derejada Salaan-carrabey, abwaankii weynaa ee Maxamed Nuur Fadal, mar uu Salaan Nayroobi yimi, ka dibna laga war helay inuu gabyaagii Saalax Lay-diray gabay u soo tirin doono Salaan-carrabey, dabadeedna Maxamed Nuur ka hor degay Saalax oo gabay ku boqray Salaan, daaqaddana uu kala baxay Saalax Lay-diray, si afgobaadsi iyo maldahaad ah. Wuxu yidhi:


 


Haddii gabay billado leeyihiyo baarri lagu faano 



Baxsanow ina Carrabey baa kaa Ilaah baraye 



Isagaba dar shalay soo baxay bereten siiyeene 



Benderna caasibaa loogu go’ay ina Bidaarow’e 




 


Salaan-carrabey wuxuu ahaa bad-maax muddo dheer markabadda la socon jirey oo ka xoogsan jirey. Wuxuu ahaa dalmar iyo badmareen isaga gooshayey dalal badan oo dunida ka mid ah sida; Keenya, Tansaaniya, Yemen iyo qaar kale oo badan. Salaan wuxuu ahaa indheergarad aftahan ah oo garashadiisu aad u sarreysey. Wuxuuna calanka u sidey maansoolayaashii ay isku ayniga ahaayeen, murtida iyo xigmadda ka sokow  wuxuu dheeraa aqoon, ilbaxnimo, waayo aragnimo, dalmar iyo badmaaxnimo. Taas oo u fududaysey inuu barto dhaqamo kala duwan, afaf kala duwan iyo waayo kala duwan. Waana taas arrinta sahashay inuu meelo badan kaga aragti fogaa gabyaa badan oo degelkii ay ku dhasheen, kuna barbaareen weli taagnaa. 


 


Salaan Maxamed Maxamuud (Carrabey) waxa uu guursadey dhowr haween ah oo ay ugu mdunaayeen labada afo ee inta badan tixihiisa ku xusnaa, sida; Cawo Dhooble oo ahayd minweyntiisii u dhashay carruurtiisa waaweyneyd intooda badan iyo Dekeeya oo iyana sida gabayadiisa ku cad ahayd, minyaradiisii ugu dambeysey, oo sida Salaan ku muujinayo tixdiisa Dekeeya aan ubad u dhalin. Salaan wuxuu dhalay carruur badan oo wiilal iyo gabdhaba isugu jira, ayna ka mid ahaayeen Cali Salaan iyo Seed Salaan labaduba ku xusnaayeen tixda Silsilad. Salaan Maxamed Maxamuud Xirsi (Salaan-carrabey) wuxuu geeriyoodey badhtamihii qarnigii galbaday, wakhti lagu qiyaasay dhowr iyo afartankii. Wuxuuna ahaa halyey maansoyahan ah oo tixihiisu ay ku dhegen yihiin maanka iyo laabaha inta hammuunta u leh maansada iyo murtida Soomaalida, gaar ahaanna inta aan carrabkoodu dhigin halqabsiyada iyo hal-ku-dhigyada ku jira tixihiisa, ee caanka noqday. Ilaahay naxariistii janno ha ka waraabiyee, Salaan-carrabey wuxuu ka tegey taariikh iyo murti lama ilaawaan ah oo in badan lagu xusi doono laguna xasuusan doono. Waa mid bulshadiisu uga aayi doonto murtida iyo mahadhooyinka uu uga tegey.
'''Wegen-xile'''

Salaan Carrabey ayaa doonay inuu guursado Cawo Dhooble oo Axmed Grad(R Hgr) ahayd. Nimankii uu gabadha ka doonay waxay yiraahdeen Salaanow Faraska WEGEN-XILE ee abtigaa yaradka yuu ka hadhin oo haddaanu la socon Gabadh cidi ku siin mayso. 

Colaad baa geyiga saamaysay oo Axmed Grd iyo Baharasame waxaa dhex yiiley dhiig badan oo nin door ku idlaaday. Salaan talo ayaa ku caddaatay oo wuxuu sameeyo ayuu garan waayey sababtoo ah niman col ah faras u kala qaadkoodu lama quruxsanayn balse waxaa ka adkaatay doonistii gabadha. Salaan abtigiis ayuu u yimi oo yidhi abti faraskaasaan kaaga fadhiyaa oo gabadhii lagu xidhay. Abtigiis baa yiri"Abti ma ogtahay colaadda nimankaa na dhextaal"  "Haa" buu yiri Salaan Carrabey. 

Abtigiibaa yidhi "Faras aan garaadku bixin ma bixin karee bal aan garaadka la hadalno". Taas oo macnaheedu ahaa Faras lagu siinayaa iska yar. Salaan Wuxu marshey tixdan gaaban oo aan ka hayo. 

1. Wanaag maleh Xuseenow adduun la isku waalaaye 
2. Haddaad farasku inu weynyihiyo wehel dad moodayso 
3. Galab baa Waraabuhu cunaa ama la waayaaye 

4. Wajaq cudurna wayskaga dhacaa oofwareen melege 
5. Adoo werenweryiyo qayla timi WEGEN-XILaw haysta 
6. oo weerar dhacaybuu nin kale weligi fuulaaye 

7. Tol widhiidhi galay geed wahdiya ururka waayeelka 
8. Wigle jeedal lagu toociyuu warasayoo boodey 
9. barbariiqo lagu waabiyuu wadane xiimaaaye 

10. Kolkaasay wuxuushtiyo cunaan haad Allaw wacaye 
11. Weysaaqa dirireed halkay weehad ololaysey 
12. Rag is wada wajiiriyo inkaar waramadoo dhiigle 

13. Isagoo wajaqay meelxunbuu wegered gooyaaye 
14. markaasuu waraar rag u noqdaa wiiro la lahaaye 

15. Weji gacalku waysugu qabtaa shay kastoo wacane 
16. Haddaan Walaxdu gurigiina iman kuma wareersheene 
17. Wax ku siiyayaa iyo xaggaa kugu wereeyaaba 
18. Kolla waari maayee abtoow weris ha lay raacsho. 

faraskii isla subaxdii baa nin ilaalo ah oo ku joogaa jeedal ku dhuftay isaga oo aan ogeyn in farasku hurdo. faraskii baa markii jeedalkii ku dhacay boodday oo wadnihii goay oo halkaa ku dhintay.

'''[[Yaa Reer Maxamed ah]]'''

Ninka "Abaal-laawe" la baxay ee Salaan adeerka u ahaa ayaa beri nin Dhulbahante ah si kama' ah (aan ula kac ahayn) u diley. Nimankii Daarood waxay qabteen ninkaas iyo xoolihiisii. Salaan ninkaas waa u guntadey sidii uu u furan lahaa.

Nin Cadaawe Muquunshoo
Magli loo rabinaayoo
Maxbuusoo ku xidhnaayoo
Maqan baannu ogeyne
Ayaa reer Maxamedaay

Meelidaanu? lisayneyn
In rag weerar ku miisayoo
Ka milaalay xeryaayoo
Maalayaanu ogeyne
Ayaa reer Maxamedaay

Maandhaafkii kal horeeto
Hadii aan ka- malyuun
Ama guuto milaalanoo
Maraakiibta sideeda
Madaafiic qallaqaysiyo
Mahiigaan la i siinnin
Madhabtaan ka dhashay
Makruub bay ku jirtaaye
Ayaa reer Maxamedaay

Maandhaafkii laba Faarax
Mawjaddii gudihiinna 
Anba jeer an maleegtay
Waataan Ciidan malaykiyo
Macbuudkii Rabbigay iyo
Mursaliinta baryaayeyoo
Carrabkayga macaanbaa
Laga yeelay Maqbuula
Oo maraabo dhexdiinnaan
Kala maadinayeyoo
Macaluul iyo gaajaan
labadiiba mutayood
Marag iigu tihiine
Ninbase xeerku ku -------
Abaalkii la marshaaye
Ayaa reer Maxamedaay

Sammanaa Midigtaydiyo
Haddaan Muuse u yeedho
Isba waa mudankiiyoo
Mandheertaa igu taalla 
een la muraara-dilaacay
Wayga maydhi lahaaye
Ayaa reer Maxamedaay

Sida maydhida geeloo
Kii midiidin tiraayey
Maqaarkii ka halleeyey
Oo muxubbooday hadhkiiyoo
Milicdii hadhsan weydey
Mahwigii------Muusanaabahayaa
Kolla lay maqlihayne.

=='''Hadraawi'''==

  

HANAQAADKII HADRAAWI Maxamed Ibraahim Warsame (Hadraawi) waa maansoole ka mid ah hal-abuurayaash 

'''HANAQAADKII HADRAAWI''' 
Maxamed Ibraahim Warsame (Hadraawi) waa maansoole ka mid ah hal-abuurayaasha ugu waaweyn, uguna magaca dheer suugaanyahanka soomaalida ee casrigan. Waa hal-door aqoonyahan ah oo ku fogaadey, kuna talax-tegey oo ku dhex xasilay culuumta bulshada. Waxa uu Hadraawi ku xeel dheer yahay oo uu halkooda ugu tegey awaale-warranka iyo hoga-tuska maanseed ee dhaqan ilaalinta, hidde madhxinta iyo xaqiijinta yiqiineed ee ummadda iyo weliba ku dhaadashada dhigaalladeeda iyo qabitaannadeeda ay ku indha kuulato.

Maxamed Ibraahim Hadraawi waxa uu qiyaastii 1943-kii ku dhashay miyiga degaanka gobolka Togdheer. Aabbihii Ibraahim Warsame Siciid oo Walanwal loo yaqaanney, ayaa Alle ha u naxariistee ahaa nin laftiisu wax ka yaqaan curinta maansada Soomaalida, gaar ahaan Afarreyda. Ibraahim Walanwal waxa uu geeriyoodey sannadkii 1983. Hadraawi hooyadii Kaaha Jaamac Buux ayaa iyadu waxa ay xijaabatey naxariistii janno Ilaah ha ka waraabiyee Maxamed oo qiyaastii jira 7-8 sannadood. Hadraawi waxa la dhashay oo ay walaalo ahaayeen toddoba wiil iyo gabadh keliya, waxana maanta nool saddex ka mid ah wiilashaasi.

Ragga ay Hadraawi walaalaha yihiin ee maanta nool waxa ka mid ah Hurre Walanwal oo isaga laftiisuna ah hal-abuur maansayahan ah, caanna ka ah oo aad looga aqoonsan yahay golayaasha iyo fagaaraha hees-ciyaareedda Soomaalida, waana Hurre ninka ay ku baxday ee lagu lahaa ereyo-maanseedkan hoos ku qoran ee hal-ku-dhigga noqday:

Reeraha warkood ma qabtidoo
Waxan ahay war uma hayside
Dawliskii Walwaaleediyo
Intaan Wagered kula go'in
Ina Walanwalow joog

Waxa Hadraawi adeer u ah oo aabbihii la dhashay Axmed Warsame Siciid (Niibsan) oo ka mid ahaa Ciidankii Booliska ee Mustacmaraddii Ingiriiska ee magaalada Cadmeed. Horraantii 1950-nadii ayaa Hadraawi miyiga laga soo wareejiyey oo la keenay magaalada Cadan ee Dalka Yemen. Waxa Hadraawi magaalada Cadan loogu geeyey aayooyinkii Caasha Maxamed Xasan iyo Shamis Xasan Nuur-Qaaje oo halkii Hooyadii u galay. 1954 ayaa Maxamed Ibraahim magaalada Cadan ka bilaabay Malcaamad Qur'aanka lagu barto. 1956-kiina waxa uu isla Cadan ka bilaabay waxbarashada dugsiga caadiga ah, waxanu tacliinta dugsiga sare ku idlaystey (dhammaystay) 1964 dugsigii loo yaqaanney ST. Anthony's High School oo magaalada Cadan xilligaasi ka furnaa.

 
'''[[Dhulgariir]]''' 
 
Tixdan cusub oo uu abwaanku shalay (02/05/2007) ku soo bandhigay gole la isugu yimid oo Hargeysa ah, wuxuu si ba'an ugaga hadlayaa haybsooca iyo aayoxumada ku jirta. Sidaas si la mid ah wuxuu ku dhaliilayaa guud ahaan dhaqan xumada bulshada haysata. Hadraawi wuxuu yidhi: "Aniga waxa ii hal-hays ah 'Anigu gob ku noqon maayo qof kale gunnimadii'". Tixda "Dhulgariir" waxay tidhi: 


Axmedoow nin dheeraad sitoo dhiibsan baad tahaye
Tu kalaad u dhaaftaa kolkaad dhaliso tii roone
Dhallintii caleemaha lahayd waygu dheer tahaye
Dhawr iyo shan dhawr iyo haddana dhawrar baan jiraye
Haddaan Beegsi kala soo dhex baxay tooda meel dhigaye
Labadii dhallaannimo lahayd ways dhar urisaaye
Berberaawi dhuub iyo ka dhuub waysu dhurannaaye.

Ilhaaneey dhiggaagiyo hablaha dhuude falanqeeye
Hadduu dhaguxu kala hayb tirsado dheemman baad tahaye.

Suugaantu waa dhaqan haddana waa sud iyo dhiibe
Dhidib iyo lud bay leedihiyo dhaabad iyo meele
Dhuuxuu ka eegaa ninkii dhilan yaqaannaaye
Qofba waa dhankuu ka arko iyo meesha uu dhigo'e
Dadka dhiirri iyo qawl san baa lagu dhacsiiyaaye
Sida loo dhahaa buu khalqigu ugu dhegtaagaaye
Dhunkaal iyo xajiin lama marshiyo dhuumatiyo sheele
Sida dhuuni-qaataha murtida looma dheehtiro'e
Dhiidhiga nin laasimay hadduu dheegto waa halise
Dheeldheelligaa laga jiraa waa la dherershaaye
Dhexrooriyo waxa lagu hojaa weliba dhaad dhaade
Dhoomaha waxaa laga xushaa teeda dhumuc weyne.

Hadalkana nin yidhi waa dhigaa sii dheh baa dilaye
Inaan dhaabadeeyaan rabaa dhawr kal dabadeede
Dhaxalkeeda nimankii lahaa way dhebaan-dhebiye
Iyagaa dharaaraba intaan dhaafay sii odhane.

Gabaygani dhambaal buu sidaa waayo soo dhaxaye
Dhulgariirna waa kii la baxay dhalashadiisiiye
Dhawdhawda qaadkiyo ka culus dhaan wadaa yidhiye
Kana dheer is yeelyeelka iyo ii dheh iyo faane
Qof dhabcaala mooyee nin kale waw dhadhamayaaye.

Xaajada halkaasaan dhigoo dhaabad baw dihine
In la sii dhaqaajay rabtaa dhaygag badanleeye
Oo loola dhaadhaco halkay dhuux ka leedahaye.

Waxaa lumay dhudhumintii runtiyo dheelli tirihiiye
Inta samaha dhuxulayn kartaa waa dhif iyo koowe
Dhalool bay isugu biirtay iyo tii dharjo ahayde
Dhulka wuu ku soo badanayaa baal ku dhoorruhuye
Dhan-xiirradu haddii ay maqlaan ways dhufanayaane
Sinnaantay dhaliil moodayaan tii Ilaah dhigaye
Dhinacay ka joogaan sharciga waa dhis foorora'e
Marka ay dhanaaniga gashiyo dhiibta kala guurka
Dhiilaha nin buuxshaa ma jiro dhacarta jiilaale
Dhirin-dhirintu waa shay sanoo lagu dhabriiraaye
Hal-dhabaalahaa awgayoow tii dhammayd geliye
Hays dhigan nin nooloow hiddadu waysu dhimataaye.

Hadalkana nin yidhi waa dhigaa sii dheh baa dilaye
Inaan dhaabadeeyaan rabaa dhawr kal dabadeede
Dhaxalkeeda nimankii lahaa way dhebaan-dhebiye
Iyagaa dharaaraba intaan dhaafay sii odhane.

Laan dharab ka toostiyo Hibooy dhool cas baad tahaye
Dhalankaagu waa luulka iyo dhiraha yaaquude
Malaa roobladhaca waad taqaan dhiinka jookha lehe
Dhalankiisa shaygaa gobta ah waad u dhigantaaye
Dhibic iyo cadceed looshan iyo dhool gu' baad tahaye
Qurux iyo dheg baad leedihiyo dhaabad iyo seese
Dherer iyo laf baad leedihiyo dhaygag iyo yaabe
Dhebi heeg u baxay baad ka tahay dhoobo-jiifyada'e
Dhul fog baad ka laacdaa sidii dheenta laalida'e
Ruuxii ku dhawraa si buu kuugu dhegayaaye
Dhabeelnimana way kugu jirtaa dhab iyo miisaane
Dhiidhiibsigaagiyo haddana dhuda wanaaggaaga
Dheehaaga maahee shishaad dhuux u leedahaye.

Dhulka lagama soo qodin dadkee Aadan baa dhalaye
Adigiyo hablaha dhinaca kale waysu dhigantaane
Dhud qudhaa ka wada beeranteen dhaadashada guude 
Dhab-dhab baad ku kala leexateen adiyo joog-dheere

Dhawawelanka waxa kuugu wacan amase dhoohnaanta
Dhab-darrooyinkoodaa qalbigu dhaawac dumayaaye
Dhimir bay ku saareen dabool baali kaa dhigaye
Dhafoor-taabadkoodaa qodqoday dhabannadaadiiye
Dhaqaaq joogsigaagiyo wejiga dhaxanta saarsaaran
Dhadhansiga dareenkaa ka culus buuro soo dhacaye
Intaad adigu dhiillaysan tahay taydu waa dhicise.

Hadalkana nin yidhi waa dhigaa sii dheh baa dilaye
Inaan dhaabadeeyaan rabaa dhawr kal dabadeede
Dhaxalkeeda nimankii lahaa way dhebaandhebiye
Iyagaa dharaaraba intaan dhaafay sii odhane.

Dhaf-dhaf iyo halhays beena baad soo dhabdhabateene

Dhugatiyo cad xaaraan ah iyo dhoohan may cunine
Dhamaas lagu takooriyo ma jirin caado dhaaf kale'e
Dhab cad iyo ma haysaan daliil meel la sii dhigaye
Dhaqankaas cambaaraynayaa saaray dhiillada'e
Labadii hiyiga dheehi jirey way ka dheer tahaye?
Weligood dhibaatada adduun looma soo dhixine
Dhaadhaanno maahee kashaad dhooli mood tahaye.

Intii aad dhisnaydeen iyagu waa dhursugayeene
Dhufaannimo hagooglay intaas kula dhex joogeene
Dharaar uun in waa' kale beryey dhawrayeen abide
Dhegahay intaas la hadlayeen waa dhab may odhane
Dhibaatadana way eegayeen dhaayihii jiraye
Cishaday dhanaan tahay haddii laysu dholol fayto
Dhab u dirirka waa lagu yiqiin dhaanto iyo shiishe
Rag hadduu dhabiiltamo naftay dhigi yiqiinneene
In kastuu xiniindhaaf yuhuu dhiirrinnimo sheegto
Mar haddaan dhaliil laga gudbayn dhayalso mooyaane
Dareenkiisu wuxuu dhaadayaa hoos in loo dhigaye.

Dhardhaarray ahaayeen intaad dheri lahaydeene
Dheddig iyo labkoodaa ka kale dhinacyo taagnaaye
Ninka ay dhisaan baan isagu tooda dhaydhayine
Gudmahay dhabeeyeen ka badan lag iyo dheeraade
Hadday dhigan lahaayeen mid uun maalba may dhaqane
Dhaxalkiisa may soo xarayn dhogorta xoolaaye
Weligood dhalaal subag ah iyo dhaashi may heline 
Dhay iyo karuur labada weel dhoosha may geline
Hadday dhami lahaayeen miduun dhiilba may tolane.

Dhegahooda maag baa qabsaday shayna may dhimine
Sibaa loo dhalliilaa haddana ruuxna may dhibine
Dhuyaal iyo kudaal bay damceen dhiigna may galine
Dhulka waa ka sii guurayaan ruuxna may dhicine
Dhoof bay ku daasteen inay sibiq dhaqaaqaane
Dhalashada inay dooriyaan bay u dhow dahaye
Dhagar inay galaan bay damceen dhaarse may marine
Dhaaxaan ogsoonaa halyey dhuuntay keligiiye.

Hadalkana nin yidhi waa dhigaa sii dheh baa dilaye
Inaan dhaabadeeyaan rabaa dhawr kal dabadeede
Dhaxalkeeda nimankii lahaa way dhebaandhebiye
Iyagaa dharaaraba intaan dhaafay sii odhane.

Godka dhidarka beelaha qotoow dhawr kal baa hadhaye
Hadduu dhiillo leeyahay dulmigu waad ka dheregteene
Intaad weel manno ah dhaamiseen waa dheg weyn tahaye
Dhanihii bad weyntiyo yuryuran waydinkii dhuraye
Ulihii dharkaynkiyo cayada waydinkii dhilaye
Dhamacdiyo dabkaad quudateen maaha dhalanteede
Dhayal maaha maalmaha intaad guulo dhigateene
Sabirkiinna dheer iyo xaqaa tiina soo dhicine
Adduunyada ninkii dhalad yaqaan waw dhab tiriyaaye
Dhibaatiyo waxaa lagu yaqaan teeda dhinac taale
Markaasay is dhaafdhaafayaan labada dhoomoode
Meel dhowna wuu kula kulmaa kay ka dheer tahaye
Meel dheerna way kala tagaan kay ku dhow dahaye.

Nin xaqiinna meel hoose dhigay tiisu waa dhedo'e
Xumaantana wanaag baa dhaxlee wayda haw dhimane

Naftu dhaabadhaabaha hiyiga way ku dhacantaaye
Kol haddii dhabbada loo qorqoro way ku dhilantaaye
Mar haddii qalbiga ciil dhufsado dhaaftay taladiiye
Sida Dhooddi-Meerkii Taleex haw dhaqaaqina'e
Dhirbaaxooyinkii quudhsigaa dhuunta yuurura'e
Haddii dhagar inaad gaysataan laabtu dhigi waydo
Sidaad dhaab u soofaysateen haw dhabaynina'e
Cishadaad wax dhiillayn kartaan dhaafa tii culuse
Dhanka Eebbahay xiga adduun wayska dhalanteede.

Hadalkana nin yidhi waa dhigaa sii dheh baa dilaye
Inaan dhaabadeeyaan rabaa dhawr kal dabadeede
Dhaxalkeeda nimankii lahaa way dhebaandhebiye
Iyagaa dharaaraba intaan dhaafay sii odhan.

Dhabdhabluhu markuu yimi arlada may dhammayn talo'e
Waa tay dhufaannadu khalqiga soo dhex geliyeene
Waa kii dhamaastiyo falkiyo keenay dhalanteede
Waa kii dhibaatada la yimi dheegadheegaha
Waa kii dhufaysyada qotee dhoombir soo rogaye
Waa tay dhankaas iyo dhankaas baahday dhiilladuye

Markay dhabaqday waa kii shacbigu soo dhalaashadaye
Waa taad dhadhaabtiyo budkiyo dhagaxa boobteene
Gobannimada waa tii dhagdhago dhaanto loo tumaye
Dharaartaana waad wada jirteen dhiiftu kululayde
Waa loo dhammaa maalmihii laysu dhaarsadaye

Hayeeshee ma sii dhugan caqligu teeda dhinac tiille
Dhiilladu halkay weeran tahay looma faal-dhigine
Waa tii la dhaawacay markay dhalatay guushiiye

Weligeed dhan baa qaawanaa dhidibbadeediiye
Xaajadu intay dhow dahay dhaymo leedahaye
Shinkeedii markay dhaaftay bay keentay dhabandheebe
Dhab-darro uma toosine nabsigu wuu dharaarsadaye.

Dhacan baa la saaraa halkii eel ka dhow dahaye
Markaasay dhurwaagiyo colkiyo dhawrta celisaaye
Nin dhug lihiba wuu garanayaa suuldhabaalaha'e
Dhabbadaad u xaadheen ninkii soo dhus layn jiraye
Dhextaalkeeda goortuu hubsaday soo dhabbacateeye
Dhaliilaha markuu sahansaduu meel ka soo dhacaye
Dhawaaq toosiyow baxay lugtii dhaaftay jeeniga'e
Waa kaas dhaqaaliyo hub iyo dhoof u soo helaye
Dhuxul hoos ka nool iyo dab baa soo dhabiib kiciye
Dhacadiidka xaajada gashiyo dhabanno hayskeeda
Markii aan dhab dayey baan is idhi dhacanta sii saare
Afdhabaan-dhabkeedii haddana waan ku dhiirradaye
Dhambaalkii digiintaan is idhi caawa yuu dhixine.

Dheehada Rashiidoow mar baan neefka loo dhigine
Magaceeda oo laba kordhaban yey dhawelantaaye
Marka dhiilka lala hoos galay meelo dhugataaye

Ummad yahay dhab baa loo hadlaa waa is dhigateene
Dulmigii lafaha dhuuxay baad dib u dhardhaarteene
Ummad baad xaqeedii dhammaa dhababka saarteene
Gunaadkii naftii weli ma dhigin waase dhiigbaxaye
Garaadkiinnu waa dhaafsan yahay dhiilka buuxsamaye
Maantana waxaa idin dhex taal tii dib loo dhigaye
Caaway u dhowdahay haddaa dhugasho siisaane
Haddaan dhaymo loo helin xujada mooyi tii dhiciye.

Hadalkana nin yidhi waa dhigaa sii dheh baa dilaye
Inaan dhaabadeeyaan rabaa dhawr kal dabadeede
Dhaxalkeeda nimankii lahaa way dhebaandhebiye
Iyagaa dharaaraba intaan dhaafay sii odhane. 

Dhillowyahanku waa geed ka baxa dhuunta geed kale'e
Imikuu dhabbada soo hayaa dhaankii reer Yurube
Nin kastoo is dhoob-dhoobi jirey dhigaha loo laabye
Dheweraad hadday kala lahayd laysu soo dhuraye
Markii dhuuni loo rogay arlada dhoorku wada daalye

Dhallinyaradu way dayriyeen dhalashadoodiiye
Waa taa ninkii dhawrsanaa qaad ku soo dhacaye
Waa taa dhabeeshii hiddaha dhaylo loo dubaye
Dhuuq-dhuuqlayaashii batiyo heen dhalaashuhuye
Dheri bay ku wada foorortaa diiddan dhaqankiiye
Dheddig iyo labkeedii waqtigu dheel isugu keenye
Ummaddii dhiraha kala lahayd ways dhex huruddaaye
Dhegdheggiyo lafaha dhuubtay iyo dhogor xumaantooda
Qaraamaad markay wada dhantaa dheehu doorsamaye
Hadday dhoojo wada yeelatiyo dhiico iyo tuure
Haddii dhawrsanaan lagu yiqiin dhimay hankeediiye.

Dhibaatada xilkeedii horaad ugu dhabcaasheene
Maantana sidii dhagax-dixeed hawgu sii dhegine
Inta shay la dhawrtiyo haddaan diinta kugu dhaarsho
Haddaan dhaar Carriyo Caaggan iyo dhaar Cas kugu dhaarsho
Inta gabay dhaf leeyahay haddaan kaaga dhirafuulo
Haddaan dhaho haddaan dhigo haddaan weliba dhiib-dhiibo
Anigoon wax kuu dhimin haddaan dhegaha kuu buuxsho
Dhaqdhaqaaq ma kaa iman karaa dhiillo lagu baajo

Dhabtuun baa khalqigu diidayaa meesha dheer tegaye
Dhulgariirka waa laga baqaa waayo soo dhaxaye
La dhex joogi maayoo arlada dheelmashow qorane
Qofba wuxuu dhigtaa baa u yaal dhiilka aakhiro'e
Ninkii dhiirri sheegtow is furo waa dhanaan tahaye.

[['''ADDUUNYADU WAA BESTEED''']]  


Haddaan idhi Boqorkayow
waxaan idhi Boqorkayow
Allow barashaan ogeyn
intay tahay baaxaddaa
qofkuna badow buu ka yahay
inuu kugu soo ban-dhigo
bayaannada aan fogeyn.
Bishmaan u daraandarayn
inuu boqolkaaga magac
intuu Bisinkaagu yahay
ka sheego wax aan badnayn.
Waxaad tahay gun iyo baar
ballaadh iyo deeq mug weyn
waxaad tahay beer janna ah
waxaad tahay baarri faxan
intaad bixisaa raxmad ah
intaad burisaa raja ah
intaad hanataa ka badan
baxaalliga hawl adduun
wax-beelka intaan hurayn
bushaaro hayaad u tahay. 









Waxaad tahay baahi-laawe
waxaad tahay baahidayda. 









Ilaahnimadaada buuxda
qof waayey ma baadi-doonin,
rugaa Boqortooyadaada
qofkii u bal-reebiwaayey
ma xeerin badbaadadiisa.
Xuduudka baddaada caaggan
qof tiigsadey baylah weeye. 









Kulaylka buruuddadaada
sharkaaga badheedhka dhiirran
baqaa lagu aaminaa.
Burjina Adigaa ku sugan
awoodaha baaca dheer. 









Adduunyadu waa berdaan
runbaa la bog-dooxayaa
dadkaa la bilkeedayaa
higsiga baradeeda nool
waxaa lagu beegsadaa
baxnaaniyo toogo-hayn.
Boqoolkuna waa jiraa,
naftana ballankii ka yiil
haddaan lala beretansiin
waxaa lagu beegmayaa
bayuuraha aan hambayn. 









Hadday tahay beri-samaad
ta baasina way ag taal
haddaan laga baydhsanaan. 









Dhulkana bidixlaa ku nool
waxaa jira beenawaas
ibleyskuna waa bakhayl
bahdiisuna waa yiciis,
balway ku hor qaadayaan
bustay kugu laabayaan
wedkay balag saarayaan
hadday buro kaa helaan
waxay kugu badhi furaan
dharaaraha baane jiro
Belaayana way guddaa
bariisana way dhacdaa
haddaan laga sii bed-qabin
waxaad ku baraarugtaa
beentaadu runtay necbayd. 









Barwaaqo markay hayaan
hadday isa sii bidaan
baxdowga markay yihiin
hadday isu sii bogaan
addoomuhu ways bulaan.
Waxay cadho biirsadaan
waxaa lagu sii badaa
xanuun iyo boogo kale.
Hadday isa sii baraan
inay berri sii cunaan
banbaaniyo xaaja guud
haddii baga loo cuskado
bulshiyo wada doonistii
qof iyo wada buul dhis tahay
yiqiintuna bowsi tahay
nin iyo keli loo bokhrado
hiyigu kala baadsan yahay
bartii qof yaqaan hungow
bil-khayrtuna way fog tahay. 









Markay naftu baadi tahay
haddaan bahal kuu sanqadhin
cabsida bixisaa ka weyn.
Hadduu qofku been dugsado
baqaa lagu xeerayaa
bahduu ka curyaamayaa
wax baydadiyaa eryada
cishaba babbisaa hor taal.
Waxaa ku bannaan runtii
waxay u ahayd ku beel
dhankeedana bayr ka qaad
inay tahay baahi diid
haddana yidhi baadi doon
halkeeda wax buuxin kara. 









Berruu ka saluug-qabaa
bursuu ku xujoobayaa,
duruus u habee baryada
beybeysiga hawl ka dhigey
bishmaa ka calaacalsii
sengii fanay booddo-waal
xumaanta u beer-nuglaa
bahaynta ku caado goo
shan baabbaco hoo ku qaad
idaa gudhay loo baqee
xanjiyo xabag loo badbadi
haddana balawaas ka qaad
busaaradi waa halkii
hungaa baradiisa taal. 



Cishaba filan-waa ku baah
cishaba garan-waa ku biir
saqaa dhexe baaq u yeedh
canaan ka bariisan waa. 






Belaayo waxay tustaa
markuu isa sii barkado
inuu weli sii baxsado.
Baraadla' usii galgalay
qallooc isu sii barbari
bidaartana sii arradi
wanaagga ka baali noqoy
intii bilan sii illow
buddiisana sii gorgori
waxyeellada sii bogbogey
adduunyada baylah mood
runteedana boob ku waa
dhabteeda bannaysan waa
dhibteedana baajin waa
badhaadhena ciil ku waa
walaacana baan ka waa
badbaadana meel u waa.
Naftana biya-dhiijin waa
dharaarna is baadhi waa
kashana boholyow ka waa
badheedh lagu sii hubsado
hiyiga barakaysan waa
hankana ku barooran waa
haddaan baqe fuushanayn
inuu yahay buur ku diid
dareennada boorta neceb.
Guddoonsey is been-farriin 
badroolka inuu ku sugo. 









Bisaylka hadduu qof diido
biraynta ku faani waayo
bakhtuu uga sii socdaaye
hadduu qofku bayda-goosto
inuu bini-caashaqiisa
ku baayaco geeridiisa
baraar adhi baa taqaan. 









Xalaashiyo buunigeeda
haddaad u buseeli weydo
bogsiinta ka raadi maaha
wixii lagu sii bukoodo.
Xumaantuna waa basari
naftay bilic-guurisaa
bidhaantuna maaha ruux
haddaanay lahayn burhaan
badh kaa maqan baad la'dahay.
Bassaastuna waa qalbiga
kashaa laga baal qoyaa,
intaas ha ka dhaafin baal. 









Waxaa isu soo bulladay
bugaanbugihii wakhtiga
bilaash-jeceshii casriga,
bulaanbuliyey tumeen
dadkuna budulkooda raac
siyaasina beel ku dhoof
dantiisa ku baadi doon
ku baaji xilkay lahayd
sidii goray baar-caddee
ballaadhsiga diin ka dhigey
baxnaanada sii adkee
hilaadaha sii burburi
bawaarkana sii ulee
bilaale ka qaad yaraa
cishaba huri duur belbela
billaawaha sii casee
Billaahida sii xasee
buskeeda ku sii xabaal
biliiliqo sii dhudhumi
baruurana sii fantee
awaalaha sii basaas
sidii buro soo noqnoqoy.
Markay barar fuuqsadaan
sidii dibi bey madow
hadday u banaaxiyaan
badhyaa cune jeer hungow
xaqiiqada boodh ku laac. 









Adduunyadu waa basteed
nin biima ah baa khatalay
hub iyo buntukh loo shushubi
sidii bulay loogu hees
intii ba'an laysu dhiib
dalaal lagu beer-caddaa
qof iyo baradiis is cune
bariidada laysla waa. 









Wuxuu Boqorkeedu yidhi
wixii bido meel u yaal
Ilaah bixiyaa ka dhow
bushaarana way jirtaa.
hadday falaw baaban tahay
Banaanadiyaa xaslada,
hadday bili doorsan tahay
baftiyo qurux baa u taal,
hadday tahay biir aja ah
caway ku ballaysan tahay,
bar-laawe hadduu didsaday
barbaar gudan baa u nool,
hadduu Baqal-fuul gurguray
Baroor faras baa hidda ah,
hadduu Badhax-miis ku dhalay
runtaan la biyeyn karayn,
nin baydhsadayow dan guud
waxaa jira baadi-doon,
af booli wixii ku maqan
col soo bedayaa ogsoon,
badraanno hadday jiraan
barqaa lagu waayayaa
hadday wada baarqab tahay
wixii dhacay geed berda ah
fircoonnada baaxad dumey
beryii tegey baa hubsaday,
dhufaanna bir waa yaqaan.
Hadday wada P.M tahay
buruud kiciyaa dul yaal,
waxay bohol jiidhayaan 
libaax bulbullaa ku jira,
in baal sidataa dahsoon,
in baabbacalaa digtoon,
dhashii Beder baa xidhxidhan
biddena camalkiis u daa.

=='''Ismaaciil mirre'''==

'''[[Orod xoogso]]'''

Caliyow xasuus kugu dullee,walad xumaadaaye
Wax badan baan xagaagii wan weyn, xawda kuu jaraye
Wax badan baan sidkaha kuu xayiray,xaas walwaallada e
Xiniinyoolihii kula sinnaa,waa ka xoogsadaye
xadka qabada niman baa guboo,soo xantoobsadaye

Niman baa xeryaha deerka dhiga,xanankii toomoode
Liiraha rag baa xamar u tegay,oo u xeeb maraye
Niman baa dayuurado ku xidhan,xiima samadaase
Niman baa xijiga iibsadiyo,xabag dhunkaaleede,
Niman baa xaraabada gala oo xoolo saanyada e 

Hablaha xuurul caynta rag baa xeel ku guursada e
Niman baa xafaarka u guntaday, oo xabaal qoda e
Soddon gu' baan ku xasaamiyey iyo weliba xaalxaale
Haddaan xiiqay sidaan kuu lahaa,xaaxiyohow toose
Xaawaley kolay tahay dad waa xagafsanaayaaye
Xag uun labada daarood ku daran,hays xakabin meele.


'''[[Ragow kibirka waa lagu kufaa]]'''

 
Kulligood addoomaha rabbow qaybsha kibistiiye 
Qof kastoo kabtiya ama kallaha ama kur dheer fuula 
Bad kalluun ku jira kollay ku tahay amase koob shaah ah 
Ninba kadabkii loo qoray Ilaah wuu la kulansiine 
Inaan ruuxna soo korodhsanayn kaa ha la ogaado 

Ninkase koob nimca ah fuuqsadee kadin irmaan maala 
In karuurka uu qubo horay kaafka ugu tiille 
Kelligiiba Reer-Hagar anaa Kiin[1] ah baa rogaye 
Kamma Sugulle maankii sidii kurey carruureede 
Kas-xumaa hoddaye naagta way kala fogaayeene 
Ragow kibirka waa lagu kufaa kaa ha la ogaado 

Lixda koos ee Reer Cali-geree, kaw iskaga siiyey 
Kasi waaye wuxu waa qabaal waadna kabataane 
Ragow kibirka waa lagu kufaa kaa ha la ogaado 

Kaysaha adduun Ina Ammaan kuma qaraacnayne 
Rag buu keeno gali is yidhi waad u koraysaaye 
Misna kama fileyn mana hadayn kii israa'ilaye 
Ragow kibirka waa lagu kufaa kaa ha la ogaado 

Af-xakame karkabadii u aay iyo kulaylkiiye 
Ka dambee Caluu is yidhi intuu Kaaha guursadaye 
Isna kaal weyn u tumay intuu kariyey waabeeye 
Ragow kibirka waa lagu kufaa kaa ha la ogaado 

Kalmadduu lahaa Ina Galaydh kohay gadaashiiye 
Kaarkuba ma joogeen hadduu keeno tuluddiiye 
Baallacad kalyaha kuma jareen kii uu quudhsadaye 
Ragow kibirka waa lagu kufaa kaa ha la ogaado 

Cartan dhuurta kooraha markuu kor ugu laalaayey 
Garaad Faarax dhay iyo karuur kala macaanaaye 
Misna kala qadhaadhaa dhunkaal kulanki goobeede 
Ragow kibirka waa lagu kufaa kaa ha la ogaado 

Adaa dunida kaligaa leh buu Koofil eersadaye 
Kashiisaba ma galin wiilal baa keebka kuu qabane 
Ragow kibirka waa lagu kufaa kaa ha la ogaado 

Kaakici wadaadkii dagaal laguna kaalmeeye 
Kumanyaal laguug duubcad buu keenay Beerdhiga'e 
Waxse kadabkii go'ay maalintuu kaday raggiisiiye 
Kabaalkiisii baa jabay markuu kariyey Reer Kheyre 
Ragow kibirka waa lagu kufaa kaa ha la ogaado 

Mid kuwaa ka dhigan baan arkoon kadab u laabneyne 
Inta uu kashbacay oo kibroo kamman wan weyn yeeshay 
Yuu niman karaamiyo colba leh kiish ka buuxsadaye 
Ka shib dhaha Islaamoow naftii kii ladnaa gadaye

[[category: Gabayada]]
